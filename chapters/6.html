<!DOCTYPE html>
<html lang="hr">
<head>
<meta charset="UTF-8">
<!--[if IE]><meta http-equiv="X-UA-Compatible" content="IE=edge"><![endif]-->
<meta name="viewport" content="width=device-width, initial-scale=1.0">
<meta name="generator" content="Asciidoctor 1.5.8">
<title>Poglavlje 6. Zabluda o planiranju</title>
<link rel="stylesheet" href="../style.css">
<!-- html here goes to header of each document -->

<!-- Add to homescreen for Safari on iOS -->
<meta name="apple-mobile-web-app-capable" content="yes">
<meta name="apple-mobile-web-app-status-bar-style" content="black">
<meta name="apple-mobile-web-app-title" content="HPMOR">
<link rel="apple-touch-icon" href="../icon192.png" />

<link rel="manifest" href="../manifest.json" />

<meta name="mobile-web-app-capable" content="yes">
<meta name="application-name" content="HPMOR">

<link rel="icon" sizes="16x16" href="../icon16.png" />
<link rel="icon" sizes="32x32" href="../icon32.png" />
<link rel="icon" sizes="192x192" href="../icon192.png" />

<!-- Tile icon for Win8 -->
<meta name="msapplication-TileImage" content="../icon192.png" />

<!-- RSS feed -->
</head>
<body class="article">
<div id="header">
</div>
<div id="content">
<script src="../script.js" type="text/javascript"></script>
<link rel="stylesheet" href="../jquery-ui.css">
<div id="access">
<div class="menu-main-menu-container"><ul id="menu-main-menu" class="menu"><li id="menu-item-53" class="menu-item menu-item-type-custom menu-item-object-custom menu-item-home menu-item-53"><a href="/">Sadržaj</a></li>
<li id="menu-item-48" class="menu-item menu-item-type-post_type menu-item-object-page menu-item-48"><a href="/pridruzivanje.html">Kako se pridružiti</a></li>
<li id="menu-item-55" class="menu-item menu-item-type-post_type menu-item-object-page menu-item-55"><a href="https://www.hpmor.com">Original</a></li>
<li id="menu-item-83" class="menu-item menu-item-type-post_type menu-item-object-page menu-item-83"><a href="https://github.com/rovle/hpmor-croatian-website">github</a></li>
</ul></div>
</div>
<div id="invertable">
<div id="storycontent">

<div id="nav-top">
<form action="" method="GET" id="nav-form-top" target="_top"><div class="nav-prev"><a href="/chapters/5.html">&laquo; Prethodno</a></div><div class="nav-dropdown"><select name="chapter" class="nav-select"><option value="/chapters/1.html">Poglavlje 1. Dan vrlo niske vjerojatnosti</option><option value="/chapters/2.html">Poglavlje 2. Sve u što vjerujem je pogrešno</option><option value="/chapters/3.html">Poglavlje 3. Uspoređivanje stvarnosti s njezinim alternativama</option><option value="/chapters/4.html">Poglavlje 4. Hipoteza efikasnog tržišta</option><option value="/chapters/5.html">Poglavlje 5. Osnovna atribucijska pogreška</option><option value="/chapters/6.html" selected>Poglavlje 6. Zabluda o planiranju</option><option value="/chapters/7.html">Poglavlje 7. Recipročnost</option></select></div><div class="nav-next"><a href="/chapters/7.html">Sljedeće &raquo;</a></div> </form>
</div>
<div class="sect1">
<h2>Poglavlje 6. Zabluda o planiranju</h2>
<div class="sectionbody">

<div class="paragraph"><p><em>Neka</em> bi djeca pričekala do <em>nakon</em> svog prvog posjeta Zakutnoj ulici.
</p></div><div class="paragraph"><p>"Vreća elementa s atomskim brojem 79," rekao je Harry i izvukao praznu ruku iz torbe od mokijeve kože.
</p></div><div class="paragraph"><p>Većina djece bi barem pričekala da prvo dobiju <em>štapić</em>.
</p></div><div class="paragraph"><p>"Vreća <em>okanea,</em>" rekao je Harry. Teška vreća zlata uskočila mu je u ruku.
</p></div><div class="paragraph"><p>Harry je uzeo vreću, a zatim je ponovno ubacio u torbu od mokijeve kože. Izvadio je ruku, vratio je unutra i rekao: "Vreća jedinice ekonomske razmjene." Taj put mu je ruka izašla prazna.
</p></div><div class="paragraph"><p>"Vrati mi vreću koju sam upravo stavio unutra." Još jednom izašla je vreća sa zlatom.
</p></div><div class="paragraph"><p>Harry James Potter-Evans-Verres pribavio si je barem jedan čaroban predmet. Zašto čekati?
</p></div><div class="paragraph"><p>"Profesorice McGonagall," rekao je Harry zbunjenoj vještici koja se šetala kraj njega, "možete li mi reći dvije riječi - jednu riječ za zlato, i jednu riječ za nešto drugo što nije novac, na jeziku koji ne znam? Ali nemojte mi reći koja je koja."
</p></div><div class="paragraph"><p>"<em>Ahava</em> i <em>zahav</em>," rekla je profesorica McGonagall. "To je hebrejski, a riječ koja nije zlato znači ljubav."
</p></div><div class="paragraph"><p>"Hvala, profesorice. Vreća <em>ahave</em>." Prazno.
</p></div><div class="paragraph"><p>"Vreća <em>zahava</em>." I uskoči mu u ruku.
</p></div><div class="paragraph"><p>"Zahav je zlato?" Upita Harry, a profesorica McGonagall kimne.
</p></div><div class="paragraph"><p>Harry je razmislio o svojim prikupljenim eksperimentalnim podacima. Bio je to samo najbanalniji i preliminaran tip istrage, ali bio je dovoljan da podrži barem jedan zaključak:
</p></div><div class="paragraph"><p><em>"Aaaaaaarrrgh ovo nema nikakvog smisla!"</em>
</p></div><div class="paragraph"><p>Vještica kraj njega podigla je obrvu. "U čemu je problem, gospodine Potter?"
</p></div><div class="paragraph"><p>"Upravo sam dokazao da je svaka hipoteza koju sam imao lažna! Kako može prepoznati "vreća sa 115 galeona," ali ne i "vreća s 90 plus 25 galeona"? Može <em>prebrojiti</em>, ali ne može <em>zbrajati</em>? Može razumjeti imenice, ali ne i neke imenske fraze koje znače isto? Osoba koja je ovo napravila vjerojatno nije govorila japanski, a <em>ja</em> ne govorim hebrejski, pa ne koristi <em>njihovo</em> znanje, niti <em>moje</em> znanje..." Harry je bespomoćno odmahnuo rukom. "Pravila djeluju <em>na neki način</em> dosljedna, ali ne <em>znače</em> ništa! Neću ni pitati kako <em>torba</em> stekne sposobnost prepoznavanja glasa i razumijevanja prirodnog jezika, kada ni najbolji programeri umjetne inteligencije to nisu uspjeli postići na najbržim superračunalima nakon trideset pet godina napornog rada," Harry je ostao bez daha, "ali <em>što</em> se <em>zbiva</em>?"
</p></div><div class="paragraph"><p>"Magija," rekla je profesorica McGonagall.
</p></div><div class="paragraph"><p>"To je samo <em>riječ</em>! Čak i nakon što mi to kažete, ne mogu ništa novo predivjeti! To je točno kao da kažete 'flogiston' ili 'elan vital' ili 'emergencija' ili 'složenost'!"
</p></div><div class="paragraph"><p>Vještica u crnom ogrtaču glasno se nasmijala. "Ali to <em>jest</em> magija, gospodine Potter."
</p></div><div class="paragraph"><p>Harry se malo zgrbio. "S dužnim poštovanjem, profesorice McGonagall, nisam baš siguran da razumijete što to trenutno pokušavam učiniti."
</p></div><div class="paragraph"><p>"S dužnim poštovanjem, gospodine Potter, sasvim sam sigurna da ne razumijem. Osim ako - ovo je samo nagađanje, imajte na umu - ne pokušavate zavladati svijetom?"
</p></div><div class="paragraph"><p>"Ne! Mislim, da - ah, <em>ne</em>!"
</p></div><div class="paragraph"><p>"Mislim da bih se trebala zabrinuti što imate problema s odgovaranjem na to pitanje."
</p></div><div class="paragraph"><p>Harry je natmureno razmišljao o konferenciji na Sveučilištu Dartmouth, o umjetnoj inteligenciji, iz 1956. To je bila prva konferencija ikad o toj temi, ona na kojoj se skovao izraz "umjetna inteligencija". Identificirali su ključne probleme, poput navođenja računala da razumiju jezik, uče i poboljšavaju se. Potpuno su ozbiljno sugerirali da bi deset znanstvenika koji zajedno rade dva mjeseca mogli postići značajan napredak u rješavanju tih problema.
</p></div><div class="paragraph"><p><em>Ne. Glavu gore. Tek počinješ s problemom otkrivanja svih tajni magije. Zapravo ne znaš hoće li to biti preteško učiniti za dva mjeseca.</em>
</p></div><div class="paragraph"><p>"I <em>doista</em> niste čuli da su drugi čarobnjaci postavljali ovakva pitanja ili radili ovu vrstu znanstvenih pokusa?" Harry je ponovno upitao. Taj pristup mu se činio tako <em>očitim</em>.
</p></div><div class="paragraph"><p>S druge strane, prošlo je više od dvije stotine godina <em>nakon</em> izuma znanstvene metode prije nego što je ijednom bezjačkom znanstveniku palo na pamet da sustavno istraži koje rečenice <em>ljudsko četverogodišnje dijete</em> može ili ne može razumjeti. Razvojna psihologija lingvistike mogla je, u načelu, biti otkrivena u osamnaestom stoljeću, ali nikome nije ni palo na pamet zapitati se sve do dvadesetog. Dakle, zapravo ne biste mogli kriviti mnogo manji čarobnjački svijet za to što nije istražio Čaroliju dobavljanja.
</p></div><div class="paragraph"><p>Profesorica McGonagall stisnula je usne, a zatim slegnula ramenima. "Još uvijek nisam siguran što mislite pod 'znanstvenim pokusima', gospodine Potter. Kao što sam rekla, vidjela sam kako učenici bezjačkog podrijetla pokušavaju natjerati bezjačku znanost da radi u Hogwartsu, a čarobnjaci pak svake godine izmišljaju nove čarolije i napitke."
</p></div><div class="paragraph"><p>Harry je odmahnuo glavom. "Tehnologija uopće nije isto što i znanost. I iskušavati mnogo različitih načina da se nešto učini nije isto što i eksperimentirati s ciljem shvaćanja pravila." Bilo je mnogo ljudi koji su pokušali izumiti leteće strojeve isprobavajući mnogo stvari s krilima, ali samo su braća Wright izgradila aerodinamički tunel za mjerenje potiska ... "Hm, <em>koliko</em> djece koja su odrasla u bezjačkom svijetu dođe u Hogwarts svake godine?"
</p></div><div class="paragraph"><p>"Možda desetak?"
</p></div><div class="paragraph"><p>Harry je promašio korak i gotovo se spotaknuo o vlastite noge. "<em>Desetak</em>?"
</p></div><div class="paragraph"><p>Svijet bezjaka brojio je šest milijardi i naviše stanovnika. Ako ste bili jedan u milijun, bilo vas je sedam u Londonu i još tisuću u Kini. Bilo je neizbježno da će bezjačka populacija izroditi <em>poneke</em> jedanaestogodišnjake koji bi mogli naučiti integralni račun - Harry je znao da nije jedini. Upoznao je i drugu nadarenu djecu na matematičkim natjecanjima. Zapravo, bio je teško poražen od natjecatelja koji su vjerojatno doslovno <em>cijele dane</em> provodili vježbajući matematičke zadatke i koji <em>nikada</em> nisu pročitali nijednu knjigu znanstvene fantastike i koji će <em>potpuno</em> sagorjeti prije <em>puberteta</em> i <em>nikada</em> neće ostvariti <em>ništa</em> u svom budućem životu jer su vježbali samo <em>poznate</em> tehnike, umjesto učenja kako <em>kreativno</em> razmišljati. (Harryju poraz nikada nije padao lako.)
</p></div><div class="paragraph"><p>Ali... u čarobnjačkom svijetu...
</p></div><div class="paragraph"><p>Desetoro djece iz bezjačkog svijeta godišnje, koja su sva završila svoje bezjačko obrazovanje u dobi od jedanaest godina? Profesorica McGonagall je možda bila pristrana, ali tvrdila je da je Hogwarts najveća i najeminentnija čarobnjačka škola na svijetu... a obrazovala je tek do sedamnaeste godine.
</p></div><div class="paragraph"><p>Profesorica McGonagall nesumnjivo je znala do posljednjeg detalja kako se netko pretvori u mačku. No činilo se da doslovno nikad nije <em>čula</em> za znanstvenu metodu. Za nju je to bila samo bezjačka magija. Nije se čak ni doimala <em>znatiželjnom</em> o tome koje bi se tajne mogle skrivati iza razumijevanja prirodnog jezika koju je pokazivala Čarolija dobavljanja.
</p></div><div class="paragraph"><p>To je, zapravo, ostavljalo dvije mogućnosti.
</p></div><div class="paragraph"><p>Prva mogućnost: Magija je bila toliko nevjerojatno nejasna, zamršena i neprobojna da, iako su je čarobnjaci i vještice stvarno pokušali razumjeti, malo su ili nimalo napredovali i na kraju odustali; a Harryju neće ići ništa bolje.
</p></div><div class="paragraph"><p><em>Ili...</em>
</p></div><div class="paragraph"><p>Harry je odlučno zapucketao zglobovima prstiju, ali oni su ispustili samo tihi zvuk kliktanja, umjesto da zloslutno odjeknu od zidova Zakutne ulice.
</p></div><div class="paragraph"><p>Druga mogućnost: Zavladat će svijetom.
</p></div><div class="paragraph"><p>U svoje vrijeme. Možda ne odmah.
</p></div><div class="paragraph"><p>Takve stvari <em>jesu</em> ponekad trajale dulje od dva mjeseca. Bezjačka znanost nije otišla na Mjesec prvi tjedan nakon Galilea.
</p></div><div class="paragraph"><p>Ali Harry svejedno nije mogao obuzdati golemi osmijeh koji mu je razvlačio obraze tako široko da su ga počeli boljeti.
</p></div><div class="paragraph"><p>Harry se oduvijek plašio da će završiti kao jedno od nadarene djece koja nikad nisu ništa postigla, i provela ostatak svog života hvaleći se kako su bili napredni kad im je bilo deset godina. Ali, također, ni većina odraslih genija nikada nije ništa postigla. Vjerojatno je bilo tisuću ljudi inteligentnih poput Einsteina za svakog stvarnog Einsteina u povijesti. Zato što ti drugi geniji nisu došli do jedne stvari koja je bila apsolutno nužna da biste postigli veličinu. Nikada nisu pronašli važan problem.
</p></div><div class="paragraph"><p><em>Sad si moj</em>, pomislio je Harry kraj zidova Zakutne ulice, svih trgovina i predmeta, svih prodavača i kupaca; i sve zemlje i ljudi čarobnjačke Britanije i čitavog čarobnjačkog svijeta; i čitavog šireg svemira koji su bezjački znanstvenici razumjeli mnogo manje nego što su to vjerovali. <em>Ja, Harry James Potter-Evans-Verres, sada polažem pravo na ovaj teritorij u ime Znanosti.</em>
</p></div><div class="paragraph"><p>Munje i grmljavina potpuno su propustili zabljesnuti i prohujati na plavom nebu.
</p></div><div class="paragraph"><p>"Čemu se to smiješite?" oprezno i umorno upitala je profesorica McGonagall.
</p></div><div class="paragraph"><p>"Pitam se postoji li čarolija u kojoj bi munja zabljesnula u pozadini kad god napravim neku zloslutnu rezoluciju," objasnio je Harry. Pažljivo je pamtio točne riječi svoje zloslutne rezolucije kako bi je buduće knjige iz povijesti mogle točno zabilježiti.
</p></div><div class="paragraph"><p>"Imam jasan osjećaj da bih trebala nešto poduzeti u vezi ovoga," uzdahnula je profesorica McGonagall.
</p></div><div class="paragraph"><p>"Ignorirajte ga i proći će. Uu, tamo se nešto sjaji!" Harry je svoje misli o zavladavanju svijetom privremeno stavio na čekanje i požurio do trgovine s otvorenim izlogom, a profesorica McGonagall ga je slijedila.
</p></div><hr><div class="paragraph"><p>Harry je sada kupio sastojke za napitke i kotao i, o, još nekoliko stvari. Predmete koji su se činili kao dobre stvari za nošenje u Harryjevoj Torbi za Čuvanje (zvana Super Moki Torba QX31 s Čarolijom neprimjetnog proširenja, Čarolijom dobavljanja, i Čarolijom proširujućeg otvora). Pametne, razumne kupovine.
</p></div><div class="paragraph"><p>Harry doista nije razumio zašto profesorica McGonagall izgleda tako <em>sumnjičavo</em>.
</p></div><div class="paragraph"><p>Trenutno je Harry bio u trgovini koja je bila dovoljno skupa da ima otvoren izlog u glavnom dijelu vijugave Zakutne ulice. Trgovina je imala otvoreno pročelje s robom raspoređenom u redovima po kosim drvenim letvicama, a jedina zaštita bili su svjetlucavi sivkasti obrubi oko predmeta i mlada prodavačica u znatno skraćenoj verziji vještičje pelerine koja joj je otkrivala koljena i laktove.
</p></div><div class="paragraph"><p>Harry je pregledavao čarobnjački ekvivalent pribora prve pomoći, Pribor za hitno iscjeljivanje Plus. Imao je dvije samozatezne trake. Štrcaljku s nečim što je izgledalo kao tekuća vatra, koja bi drastično usporila cirkulaciju u tretiranom području uz održavanje oksigenacije krvi do tri minute, ako ste trebali spriječiti širenje otrova tijelom. Bijela tkanina koja se omota oko dijela tijela kako bi se privremeno otupjela bol. Plus niz drugih predmeta koje Harry uopće nije razumio, poput "Tretmana dementorske izloženosti," koji je izgledao i mirisao kao obična čokolada. Ili "Zaštita od baflasnafla," što je izgledalo kao malo drhtavo jaje uz koje je bio letak na kojem je prikazano kako ga zabiti u nečiju nosnicu.
</p></div><div class="paragraph"><p>"Definitivno se isplati za pet galeona, zar se ne slažete?" Harry je rekao profesorici McGonagall, a tinejdžerica koja je stajala u blizini entuzijastično je kimnula.
</p></div><div class="paragraph"><p>Harry je očekivao da će profesorica odobravajući prokomentirati njegovu promišljenost i pripremljenost.
</p></div><div class="paragraph"><p>Ono što je dobio umjesto toga moglo se opisati samo kao Urokljivo oko.
</p></div><div class="paragraph"><p>"Dajte mi objasnite <em>zašto,</em>" rekla je profesorica McGonagall s teškim skepticizmom, "očekujete da će vam <em>trebati</em> iscjeliteljski pribor, mladiću?" (Nakon nesretnog incidenta u trgovini čarobnih napitaka, profesorica McGonagall pokušavala je izbjeći izgovoriti "g. Potter" dok je još netko bio u blizini.)
</p></div><div class="paragraph"><p>Harryjeva su se usta otvorila i zatvorila. "Nije da <em>očekujem</em> da će mi trebati! To je za svaki slučaj!"
</p></div><div class="paragraph"><p>"Za svaki slučaj <em>čega</em>?"
</p></div><div class="paragraph"><p>Harryju su se oči razrogačile. "Mislite da <em>planiram</em> učiniti nešto opasno i da <em>zato</em> želim medicinski pribor?"
</p></div><div class="paragraph"><p>Odgovorila mu je pogledom punog sumorne sumnje i ironične nevjerice.
</p></div><div class="paragraph"><p>"Veliki Scotte!" rekao je Harry. (To je bio izraz koji je naučio od ludog znanstvenika Doca Browna iz <em>Povratka u budućnost</em>.) "Jeste li na to mislili i kad sam kupovao Napitak za pad lagan kao pero, škrgobilje, i bočicu "Hrana i Voda" pilula?"
</p></div><div class="paragraph"><p>"Da."
</p></div><div class="paragraph"><p>Harry je začuđeno odmahnuo glavom. "O kakvom to planu <em>mislite</em> da se radi?"
</p></div><div class="paragraph"><p>"Ne znam," mračno je rekla profesorica McGonagall, "ali završava ili tako da ste Gringottsu isporučili tonu srebra, ili vladavinom svijetom."
</p></div><div class="paragraph"><p>"Vladavina svijetom je tako ružan izraz. Radije bih to nazvao optimizacijom svijeta."
</p></div><div class="paragraph"><p>Ova urnebesna šala nije utješila vješticu koja mu je još uvijek upućivala Pogled Propasti.
</p></div><div class="paragraph"><p>"Vau," rekao je Harry, shvativši da je bila ozbiljna. "Stvarno to mislite. Stvarno mislite da planiram učiniti nešto opasno."
</p></div><div class="paragraph"><p>"Da."
</p></div><div class="paragraph"><p>"Kao da je to jedini razlog zašto bi itko ikada kupio pribor za prvu pomoć? Nemojte to krivo shvatiti, profesorice McGonagall, ali <em>kakvoj ste vi to ludoj djeci</em> <em>izloženi</em>?"
</p></div><div class="paragraph"><p>"Gryffindorima," ispljune profesorica McGonagall, riječi koja je sa sobom donijela tovar gorčine i očaja koji je poput vječnog prokletstva stao na kraj svom mladenačkom entuzijazmu i dobrom raspoloženju.
</p></div><div class="paragraph"><p>"Zamjenice ravnatelja profesorice Minerva McGonagall," rekao je Harry, čvrsto postavivši ruke na bokove. "Ja neću biti u Gryffindoru-"
</p></div><div class="paragraph"><p>U ovom trenutku zamjenica ravnateljice dobacila je nešto o tome kako bi, ako <em>ipak</em> završi tamo, smislila kako ubiti klobuk, čudna opaska koju Harry nije komentirao, ali se činilo da je prodavačica upravo tada imala iznenadni napadaj kašlja.
</p></div><div class="paragraph"><p>"-Bit ću u Ravenclawu. A ako stvarno mislite da planiram učiniti nešto opasno, onda me, iskreno, <em>uopće</em> ne razumijete. Ne volim opasnost, ona me <em>straši</em>. Radim ovo iz <em>razboritosti</em>. I <em>opreza</em>. Pripremam se za <em>nepredviđene situacije</em>. Kao što su mi roditelji pjevali: <em>Budi spreman! To pjevaju izviđači uz marš! Budi spreman! Kao što kroz život marširaš! Ne budi nervozan, ne budi zbunjen, ne budi uplašen - budi spreman!</em>"
</p></div><div class="paragraph"><p>(Harryjevi roditelji su mu otpjevali samo <em>te</em> stihove pjesme Toma Lehrera, a Harry nije bio svjestan ostatka.)
</p></div><div class="paragraph"><p>Stav profesorice McGonagall malo se ublažio - premda prvenstveno kad je Harry rekao da ide u Ravenclaw. "Na kakvu bi vas <em>nepredviđenu situaciju</em> mogao pripremiti ovaj pribor, <em>mladiću</em>?"
</p></div><div class="paragraph"><p>"Užasno čudovište ugrize jednu od mojih kolegica u razredu i dok mahnito grebem po torbi od kože mokija za nečim što bi joj moglo pomoći, tužno me gleda i svojim posljednjim dahom kaže: "<em>Zašto nisi bio spreman?</em>" A onda ona umre, i dok joj se oči posljednji puta sklapaju ja znam da mi nikada neće oprostiti..."
</p></div><div class="paragraph"><p>Harry je čuo kako je prodavačica glasno udahnula, pa je podigao pogled i ugledao je kako ga promatra stisnutih usana. Tada se mlada žena okrenula i pobjegla u unutarnji dio trgovine.
</p></div><div class="paragraph"><p><em>Ma što...?</em>
</p></div><div class="paragraph"><p>Profesorica McGonagall posegnula je, nježno ali čvrsto uzela Harryjevu ruku u svoju, i izvukla ga iz glavnog dijela Zakutne ulice, vodeći ga u uličicu između dvije trgovine koja je bila popločana prljavim ciglama i imala slijepi kraj u obliku zida čvrste crne prljavštine.
</p></div><div class="paragraph"><p>Visoka vještica uperila je štapić u glavnu ulicu i progovorila: "<em>Quietus</em>," a oko njih spustila se zavjesa tišine koja je blokirala sve ulične zvukove.
</p></div><div class="paragraph"><p><em>Što sam to učinio krivo...</em>
</p></div><div class="paragraph"><p>Profesorica McGonagall okrenula se prema Harryju. Nije imala puno odraslo "Napravio si Pogrešku" lice, ali izraz joj je bio neutralan, kontroliran. "Morate se prisjetiti, gospodine Potter," rekla je, "da se u ovoj zemlji ratovalo pred tek deset godina. Svi su nekoga izgubili, a govoriti o prijateljima koji vam umiru u rukama - nije nešto što se radi olako."
</p></div><div class="paragraph"><p>"Ja - ja nisam htio -" Razumijevanje se stropoštalo poput stijene po Harryjevoj iznimno bujnoj mašti. Govorio je o nekome tko je izdahnuo svoj posljednji dah - i onda je prodavačica pobjegla - a rat je završio prije deset godina tako da je ta djevojka imala najviše osam ili devet godina, a tada je, tada je, "žao mi je, nisam htio..." Harry se zagrcnuo i okrenuo kako bi pobjegao od pogleda starije vještice, ali put mu je zablokirao zid od prljavštine, a on još nije imao štapić. "Žao mi je, žao mi je, <em>žao mi je</em>!"
</p></div><div class="paragraph"><p>Iza njega se začuo težak uzdah. "Znam da vam je žao, gospodine Potter."
</p></div><div class="paragraph"><p>Harry se usudio zaviriti iza sebe. Profesorica McGonagall sada se samo činila tužnom. "Žao mi je," ponovio je Harry, osjećajući se bijedno. "Je li se tako nešto dogodilo i...," a zatim je Harry zatvorio usta i udario dlanom preko njih.
</p></div><div class="paragraph"><p>Lice starije vještice postalo je malo tužnije. "Morate naučiti razmisliti prije nego što progovorite, gospodine Potter, inače ćete kroz život proći bez mnogo prijatelja. Takva je bila sudbina mnogih Ravenclawa, ali nadam se da neće biti i vaša."
</p></div><div class="paragraph"><p>Harry je samo htio pobjeći. Htio je izvući štapić i izbrisati cijelu stvar iz sjećanja profesorice McGonagall, vratiti se s njom do izloga trgovine, <em>učiniti da se ništa nije dogodilo</em> -
</p></div><div class="paragraph"><p>"Ali da odgovorim na vaše pitanje, gospodine Potter, ne, ništa <em>takvo</em> mi se nikada nije dogodilo. Zaista sam gledala prijatelje koji su posljednji put izdisali, jednom ili pak sedam puta. Ali nitko od njih me nikada nije prokleo dok su umirali, i nikad nisam pomislila da mi neće oprostiti. Zašto biste <em>rekli</em> tako nešto, gospodine Potter? Zašto biste to uopće <em>pomislili</em>?"
</p></div><div class="paragraph"><p>"Ja, ja, ja," Harry je progutao slinu, "ja samo uvijek pokušam zamisliti ono najgore što bi se moglo dogoditi," a možda se i bio malo šalio, ali radije bi si odgrizao jezik nego to sada priznao.
</p></div><div class="paragraph"><p>"Što?" rekla je profesorica McGonagall. "Ali <em>zašto</em>?"
</p></div><div class="paragraph"><p>"Tako da mogu spriječiti da se to dogodi!"
</p></div><div class="paragraph"><p>"Gospodine Potter..." glas starije vještice je utihnuo. Zatim je uzdahnula i kleknula pored njega. "Gospodine Potter," rekla je, sada nježno, "nije vaša odgovornost brinuti se za učenike u Hogwartsu. Moja je. Neću dopustiti da se vama ili bilo kome drugome dogodi nešto loše. Hogwarts je najsigurnije mjesto za čarobnjačku djecu u cijelom čarobnjačkom svijetu, a Madame Pomfrey ima potpuno opremljen iscjeliteljski ured. Uopće vam ne treba iscjeliteljski pribor, a kamoli onaj od pet galeona."
</p></div><div class="paragraph"><p>"Ali mi <em>treba</em>!" Harry je prasnuo. "<em>Nigdje</em> nije savršeno sigurno! Što ako moji roditelji dožive srčani udar ili dožive nesreću kad odem kući za Božić - Madame Pomfrey neće biti tamo, trebat će mi moj vlastiti iscjeliteljski pribor..."
</p></div><div class="paragraph"><p>"<em>Što</em> za ime Merlina..." rekla je profesorica McGonagall. Ustala je i spustila pogled na Harryja s izrazom rastrganim između ljutnje i zabrinutosti. "Nema potrebe razmišljati o tako strašnim stvarima, gospodine Potter!"
</p></div><div class="paragraph"><p>Harryjev izraz lica iskrivio se od gorčine, čuvši to. "Da, <em>ima</em>! Ako ne razmišljate, nećete samo vi nastradati, već će na kraju zbog toga nastradati i drugi ljudi!"
</p></div><div class="paragraph"><p>Profesorica McGonagall otvorila je usta, a zatim ih zatvorila. Vještica joj protrljala korijen svog nosa, izgledajući zamišljeno. "Gospodine Potter... ako bih vam ponudila da vas saslušam neko vrijeme... postoji li nešto o čemu biste htjeli sa mnom porazgovarati?"
</p></div><div class="paragraph"><p>"O čemu?"
</p></div><div class="paragraph"><p>"O tome zašto ste uvjereni da morate uvijek biti na oprezu da vam se ne dogode strašne stvari."
</p></div><div class="paragraph"><p>Harry je zbunjeno zurio u nju. To je bio sam po sebi očigledan aksiom. "Pa..." polako je započeo Harry. Pokušao je organizirati svoje misli. Kako se <em>mogao</em> objasniti profesorici-vještici, kad ona nije znala ni osnove? "Bezjački istraživači otkrili su da su ljudi uvijek vrlo optimistični u usporedbi sa stvarnošću. Recimo, kažu da će za nešto trebati dva dana, a na kraju treba deset dana, ili kažu da će trajati dva mjeseca, a bude potrebno više od trideset pet godina. Na primjer, u jednom su eksperimentu pitali studente za koliko vremena su bili 50% sigurni, 75% sigurni i 99% sigurni da će dovršiti svoju zadaću, a samo 13%, 19% i 45% studenata je završilo zadaću unutar vremena koja su dali. Otkrili su koji je razlog tome kada su od jedne skupine zatražili njihovu procjenu u najboljem slučaju, onom gdje sve prođe najbolje moguće, a drugu skupinu za njihovu procjenu u prosječnom slučaju, onom gdje sve prođe onako kako i obično prolazi, i dobili odgovore koji su bili statistički nerazaznatljivi. Dakle, ako nekoga pitate što očekuje u <em>običnom</em> slučaju, on vizualizira ono što izgleda kao putanja najveće vjerojatnosti na svakom koraku na putu - sve ide prema planu, bez iznenađenja. Ali zapravo, budući da više od polovice studenata nisu završili kad su bili 99% sigurni da će to učiniti, stvarnost obično daje rezultate malo gore od 'najgoreg scenarija'. To se naziva zabluda o planiranju, a najbolji način da je ispravite jest da pitate koliko je vremena trajalo zadnji put kad ste to pokušali napraviti. To se zove korištenje vanjskog pogleda umjesto unutarnjeg. Ali kad radite nešto novo i ne možete to učiniti, samo morate biti jako, jako, jako pesimistični. Dakle, toliko pesimistični da se stvarnost zapravo ispostavi <em>boljom</em> nego što ste očekivali otprilike jednako učestalo kao što se ispostavi gorom. Zapravo je <em>jako teško</em> biti <em>toliko</em> pesimističan da imate pristojnu šansu <em>podcijeniti</em> stvarni život. Recimo, ja ulažem taj veliki napor da budem tmuran i zamišljam da mi kolegicu iz razreda nešto ugrize, ali ono što se zapravo dogodi jest da preživjeli smrtonoše napadnu cijelu školu kako bi došli do mene. Ali barem je dobra vijest to što -"
</p></div><div class="paragraph"><p>"Stanite," rekla je profesorica McGonagall.
</p></div><div class="paragraph"><p>Harry je stao. Upravo je htio istaknuti da su barem znali da Gospodar tame neće napasti, budući da je bio mrtav.
</p></div><div class="paragraph"><p>"Mislim da se nisam jasno izrazila," rekla je vještica, a njezin precizan škotski glas zvučao je još opreznije. "Je li se <em>vama osobno</em> dogodilo nešto što vas je uplašilo, gospodine Potter?"
</p></div><div class="paragraph"><p>"Ono što se meni osobno dogodilo je samo anegdotalan dokaz," objasnio je Harry. "Nema istu težinu kao replicirani, recenzirani članak u znanstvenom časopisu koji opisuje randomizirani kontrolirani pokus s mnogo sudionika, znatnim efektom i snažnom statističkom značajnošću."
</p></div><div class="paragraph"><p>Profesorica McGonagall uštipnula si je korijen nosa, udahnula i izdahnula. "Svejedno bih voljela čuti o tome što vam se dogodilo," rekla je.
</p></div><div class="paragraph"><p>"Uh..." rekao je Harry. Duboko je udahnuo. "Bilo je nekih pljački u našem kvartu, a majka me zamolila da vratim tavu koju je posudila susjedu dvije ulice dalje, na što sam rekao da ne želim jer bih mogao biti opljačkan, a ona je rekla, 'Harry, ne govori takve stvari!' Kao da bi razmišljanje o tome <em>omogućilo</em> da se to dogodi, pa ću biti siguran ako ne pričam o tome. Pokušao sam objasniti zašto me to nije uvjerilo, a ona me svejedno natjerala da donesem tavu. Bio sam premlad da bih znam koliko je statistički malo vjerojatno da bi pljačkaš izabrao baš mene kao metu, ali bio sam dovoljno star da znam da to što ne razmišljam o nečemu ne sprječava da se to dogodi, pa sam se stvarno prestrašio."
</p></div><div class="paragraph"><p>"Ništa više?" Profesorica McGonagall rekla je nakon stanke, kad je postalo jasno da je Harry gotov. "Nije vam se dogodilo ništa <em>drugo</em>?"
</p></div><div class="paragraph"><p>"Znam da ne <em>zvuči</em> jako strašno," branio se Harry. "Ali to je bio samo jedan od onih kritičnih životnih trenutaka, znate? Mislim, <em>znao</em> sam da ako ne razmišljaš o nečemu to ne sprječava da se to dogodi, to sam <em>znao</em>, ali sam mogao vidjeti da je mama doista mislila da sprječava." Harry je stao, boreći se s bijesom koji je počeo ponovno rasti kad se toga sjetio. "Nije me <em>htjela</em> <em>saslušati</em>. Pokušao sam joj reći, <em>molio</em> sam je da me ne pošalje van, a ona se na to <em>nasmijala</em>. Sve što sam rekao, odnosila se prema tome kao prema nekoj velikoj šali..." Harry je natjerao val bijesa da se opet spusti. "Tada sam shvatio da su svi koji bi me trebali štititi zapravo ludi i da me neće slušati bez obzira na to koliko ih molio, te da se nikada ne mogu osloniti na njih da išta učine ispravno." Nekada dobre namjere nisu bile dovoljne, ponekad ste morali biti razumni...
</p></div><div class="paragraph"><p>Nastala je duga šutnja.
</p></div><div class="paragraph"><p>Harry si je uzeo vremena da duboko udahne i smiri se. Nije se imalo smisla ljutiti. Nije se imalo smisla ljutiti. <em>Svi</em> roditelji bili su takvi, <em>nijedna</em> odrasla osoba ne bi se spustila tako nisko da bude u ravnopravnom položaju s djetetom, da ga sasluša, a ni njegovi genetski roditelji ne bi bili ništa drugačiji od toga. Razum je bio sićušna iskra u noći, beskrajno rijetka iznimka od pravila ludila, pa se nije imalo smisla ljutiti.
</p></div><div class="paragraph"><p>Harry nije volio kakav je bio kada je bio ljut.
</p></div><div class="paragraph"><p>"Hvala vam što ste to podijelili, gospodine Potter," rekla je profesorica McGonagall nakon nekog vremena. Na licu joj je bio zamišljen izraz (gotovo potpuno isti izraz koji je bio prisutan na Harryjevom licu tijekom eksperimentiranja s torbom, da se Harry barem vidio u ogledalu da to shvati). "Morat ću razmisliti o tome." Okrenula se prema izlazu iz ulice i podigla štapić...
</p></div><div class="paragraph"><p>"Uh," rekao je Harry, "možemo li sada otići po iscjeliteljski pribor?"
</p></div><div class="paragraph"><p>Vještica je zastala i staloženo ga pogledala. "A ako kažem ne - da je preskup i da vam neće trebati - što onda?"
</p></div><div class="paragraph"><p>Harryjevo lice iskrivilo se od gorčine. "Upravo ono što mislite, profesorice McGonagall. <em>Upravo</em> ono što mislite. Zaključujem da ste još jedna luda odrasla osoba s kojom ne mogu razgovarati, i počinjem planirati kako da se ipak dočepam iscjeliteljskog pribora."
</p></div><div class="paragraph"><p>"Ja sam vaša skrbnica na ovom putu," rekla je profesorica McGonagall s primjesom opasnosti. "<em>Neću</em> dopustiti da me da mi naređujete."
</p></div><div class="paragraph"><p>"Razumijem," rekao je Harry. Sakrio je ogorčenost van svog glasa i nije rekao ništa drugo što mu je palo na pamet. Profesorica McGonagall mu je rekla da razmisli prije nego što progovori. Sutra se toga vjerojatno neće sjećati, ali mogao je to zapamtiti barem pet minuta.
</p></div><div class="paragraph"><p>Vještičin štapić napravio je kružnu kretnju u njezinoj ruci, i zvukovi Zakutne ulice su se vratili. "U redu, mladiću," rekla je. "Idemo po taj iscjeliteljski pribor."
</p></div><div class="paragraph"><p>Harryjeva se čeljust razjapila od iznenađenja. Zatim je požurio za njom, gotovo posrnuvši od svoje iznenadne žurbe.
</p></div><hr><div class="paragraph"><p>Trgovina je bila ista kakvu su je i ostavili, prepoznatljivi i neprepoznatljivi predmeti još uvijek položeni na koso postavljenim drvenim letvicama, sivi svjetlucavi obris ih je i dalje štitilo, a prodavačica je bila na svom starom mjestu. Prodavačica je podigla pogled kad su im se približili, a na licu joj je bio iznenađen izraz.
</p></div><div class="paragraph"><p>"Oprostite," rekla je kad su se približili, a Harry je gotovo u istom trenutku progovorio, "Ispričavam se za-"
</p></div><div class="paragraph"><p>Ušutjeli su i pogledali se, a onda se prodavačica malko nasmijala. "Nisam te htjela uvaliti u nevolju s profesoricom McGonagall," rekla je. Glas joj se zavjerenički stišao. "Nadam se da nije bila <em>previše</em> grozna prema tebi."
</p></div><div class="paragraph"><p>"<em>Della</em>!" Zgranuto je uzviknula profesorica McGonagall.
</p></div><div class="paragraph"><p>"Vreća sa zlatom," rekao je Harry svojoj torbi, a zatim je ponovno pogledao prodavačicu dok je brojao pet galeona. "Ne brinite, razumijem da je grozna prema meni samo zato što me voli."
</p></div><div class="paragraph"><p>Pobrojao je pet galeona dok ih je davao prodavačici, a profesorica McGonagall je za to vrijeme brbljala o nečemu nevažnom. "Jedan Pribor za hitno iscjeljivanje Plus, molim."
</p></div><div class="paragraph"><p>Bilo je zapravo pomalo uznemirujuće vidjeti kako je Čarolija proširujućeg otvora progutala medicinski pribor veličine aktovke. Harry nije mogao da se ne zapita što bi se dogodilo da se sam pokuša popeti u torbu od mokijeve kože, budući da je samo osoba koja je unutra stavila nešto trebala moći to i izvaditi.
</p></div><div class="paragraph"><p>Kad je torbica završila... jedenje... njegove teško stečene kupovine, Harry bi se zakleo da je nakon toga čuo lagani zvuk podrigivanja. To je <em>moralo</em> biti namjerno dodano nekom čarolijom. Alternativna hipoteza bila je previše užasavajuća da je razmotri... zapravo, Harryju uopće nije ni <em>padala na pamet</em> neka alternativna hipoteza. Harry je ponovno pogledao profesoricu kad su još jednom krenuli niz Zakutnu ulicu. "Kamo idemo sljedeće?"
</p></div><div class="paragraph"><p>Profesorica McGonagall pokazala je prema trgovini koja je izgledala kao da je napravljena od mesa umjesto cigle i prekrivena krznom umjesto boje. "Mali kućni ljubimci su dopušteni u Hogwartsu - mogli biste si uzeti sovu da šaljete pisma, na primjer-"
</p></div><div class="paragraph"><p>"Mogu li platiti knut ili tako nešto i <em>unajmiti</em> sovu onda kada trebam poslati poštu?"
</p></div><div class="paragraph"><p>"Da," rekla je profesorica McGonagall.
</p></div><div class="paragraph"><p>"Onda sam siguran da <em>ne</em>."
</p></div><div class="paragraph"><p>Profesorica McGonagall kimnula, kao da je prekrižila nešto s popisa. "Mogu li pitati zašto ne?"
</p></div><div class="paragraph"><p>"Jednom sam imao kamen za kućnog ljubimca. Umro je."
</p></div><div class="paragraph"><p>"Mislite da se ne biste mogli brinuti o kućnom ljubimcu?"
</p></div><div class="paragraph"><p>"<em>Mogao</em> bih," rekao je Harry, "ali na kraju bih se po cijele dane brinuo jesam li je tog dana nahranio ili pak polako gladuje u kavezu, pitajući se gdje joj je gospodar i zašto nema nikakve hrane."
</p></div><div class="paragraph"><p>"Ta jadna sova," rekla je starija vještica blagim glasom. "Tako napuštena. Pitam se što bi učinila u takvoj situaciji."
</p></div><div class="paragraph"><p>"Pa, očekujem da će jako ogladnjeti i početi silovito pokušavati izaći iz kaveza ili kutije ili što već, iako joj to vjerojatno neće uspjeti..." Harry je kratko zastao.
</p></div><div class="paragraph"><p>Vještica nastavi, još uvijek tim blagim glasom. "I što bi joj se dogodilo nakon toga?"
</p></div><div class="paragraph"><p>"Oprostite," rekao je Harry i ispružio ruku, uhvativši profesoricu McGonagall za ruku, nježno ali čvrsto, i odveo je u još jednu uličicu; nakon izbjegavanja toliko ljudi koji su mu htjeli zahvaliti, proces je postao gotovo neprimjetno rutinski. "Molim vas, bacite onu čaroliju za utišavanje."
</p></div><div class="paragraph"><p>"<em>Quietus</em>."
</p></div><div class="paragraph"><p>Harryjev je glas drhtao. "Ta sova <em>ne</em> predstavlja mene, roditelji me <em>nikada</em> nisu zatvorili u ormar i ostavili da gladujem, <em>nemam</em> strahove od napuštanja i <em>ne sviđa mi se</em> <em>kamo vaše misli idu, profesorice McGonagall</em>!"
</p></div><div class="paragraph"><p>Vještica ga je ozbiljno pogledala. "A kamo to idu, gospodine Potter?"
</p></div><div class="paragraph"><p>"Mislite da sam bio," Harryju to nije bilo lako ni izgovoriti, "da sam bio <em>zlostavljan</em>?"
</p></div><div class="paragraph"><p>"Jeste li bili?"
</p></div><div class="paragraph"><p>"<em>Ne!</em>" Povikao je Harry. "Ne, nisam nikad! Mislite li da sam <em>glup</em>? <em>Znam</em> za pojam zlostavljanja djece, <em>znam</em> za neprimjereno dodirivanje i sve to. Da se bilo što takvo dogodilo, nazvao bih policiju! I prijavio razrednici! I potražio centar za socijalnu skrb u telefonskom imeniku! I rekao djedu i baki i gospođi Figg! Ali moji roditelji <em>nikada</em> nisu učinili ništa poput toga, nikada ikada <em>ikada</em>! Kako se <em>usuđujete</em> sugerirati tako nešto!"
</p></div><div class="paragraph"><p>Starija vještica staloženo ga je promatrala. "Moja je dužnost kao zamjenice ravnatelja je istražiti moguće znakove zlostavljanja djece pod mojom skrbi."
</p></div><div class="paragraph"><p>Harryjeva ljutnja izmicala je kontroli i pretvarala se u čisti, tamni bijes. "Da se nikada nikome niste <em>usudili</em> spomenuti te, te <em>insinuacije</em>! <em>Nikome</em>, čujete li me, McGonagallice? Takva optužba može uništiti ljude i uništiti obitelji čak i kad su roditelji potpuno nevini! Čitao sam o tome u novinama!" Harryjev glas penjao se do vriska. "<em>Sustav</em> ne zna stati, ne vjeruje ni roditeljima <em>ni</em> djeci kad kažu da se ništa nije dogodilo! <em>Nemojte se usuditi time prijetiti mojoj obitelji! Neću dopustiti da mi uništite dom!</em>"
</p></div><div class="paragraph"><p>"Harry," blago je rekla starija vještica i ispružila ruku prema njemu-
</p></div><div class="paragraph"><p>Harry se brzim korakom odmaknuo unatrag, a ruka mu je poskočila i odbila njezinu.
</p></div><div class="paragraph"><p>McGonagall se sledila na mjestu, a zatim je povukla ruku i napravila korak unatrag. "Harry, u redu je," rekla je. "Vjerujem ti."
</p></div><div class="paragraph"><p>"<em>Vjerujete li,</em>" prosiktao je Harry. Bijes mu i dalje harao kroz krv. "Ili samo čekate da se maknete od mene pa podnesete prijavu?"
</p></div><div class="paragraph"><p>"Harry, vidjela sam tvoj dom. Vidjela sam te s tvojim roditeljima. Oni te vole. Ti voliš njih. Vjerujem ti kad kažeš da te tvoji roditelji ne zlostavljaju. Ali <em>morala</em> sam pitati, jer se nešto čudno događa ovdje. "
</p></div><div class="paragraph"><p>Harry ju je hladno gledao. "Ma što?"
</p></div><div class="paragraph"><p>"Harry, vidjela sam mnogo zlostavljane djece tijekom svoje službe u Hogwartsu, slomilo bi ti ti srce kad bi znao koliko. I ti, kad si sretan, se ne ponašaš kao jedno od te djece, <em>nimalo</em>. Smiješiš se strancima, grliš ljude, stavila sam ti ruku na rame i nisi se trznuo. Ali ponekad, samo ponekad, kažeš ili učiniš nešto što <em>jako</em> liči na... nekoga tko je prvih jedanaest godina proveo zaključan u podrumu. Ne uz obitelj punu ljubavi koju sam vidjela." Profesorica McGonagall nakrivila je glavu, a izraz joj je opet postao zbunjen.
</p></div><div class="paragraph"><p>Harry je ovo saslušao, razmišljajući o tome. Crni bijes počeo je nestajati kad mu je sinulo da ga se sluša s poštovanjem i da njegova obitelj nije u opasnosti.
</p></div><div class="paragraph"><p>"A <em>kako</em> objašnjavate svoja zapažanja, profesorice McGonagall?"
</p></div><div class="paragraph"><p>"Ne znam," rekla je. "Ali moguće je da ti se moglo dogoditi nešto čega se ne sjećaš."
</p></div><div class="paragraph"><p>Bijes se ponovno podizao u Harryju. To je zvučalo previše kao ono što je čitao u novinskim pričama o razorenim obiteljima. "Potisnuta sjećanja su hrpa <em>pseudoznanosti</em>! Ljudi <em>ne</em> potiskuju traumatična sjećanja, sjećaju ih se, i to <em>predobro</em>, do kraja života!"
</p></div><div class="paragraph"><p>"Ne, gospodine Potter. Postoji čarolija, zvana <em>Obliviate</em>."
</p></div><div class="paragraph"><p>Harry se ukočio na mjestu. "Čarolija koja briše sjećanja?"
</p></div><div class="paragraph"><p>Starija vještica kimnula je. "Ali ne i sve posljedice tog iskustva, ako shvaćate što želim reći, gospodine Potter."
</p></div><div class="paragraph"><p>Kroz Harryju kralježnica prošla je jeza. <em>Ta</em> se hipoteza ... <em>nije</em> mogla lako pobiti. "Ali moji roditelji mi to nisu mogli učiniti!"
</p></div><div class="paragraph"><p>"Doista ne," rekla je profesorica McGonagall. "To bi zahtijevalo nekoga iz čarobnjačkog svijeta. Bojim se da ne postoji način da... budemo sigurni."
</p></div><div class="paragraph"><p>Harryjeve racionalističke vještine ponovno su se počele buditi. "Profesorice McGonagall, koliko ste sigurni u svoja zapažanja i kakva bi alternativna objašnjenja također mogla postojati?"
</p></div><div class="paragraph"><p>Vještica je otvorila ruke, kao da želi pokazati njihovu prazninu. "Sigurna? Nisam sigurna <em>ni u što</em>, gospodine Potter. U svom životu nisam srela nikoga poput vas. Ponekad se jednostavno ne činite kao netko od jedanaest godina, pa čak ni toliko kao <em>ljudsko biće</em>."
</p></div><div class="paragraph"><p>Harryjeve obrve podignule su se prema nebu-
</p></div><div class="paragraph"><p>"Žao mi je!" Profesorica McGonagall je ubrzano rekla. "Jako mi je žao, gospodine Potter. Željela sam nešto izraziti i bojim se da je to zazvučalo drugačije nego ono što sam imala na umu..."
</p></div><div class="paragraph"><p>"Naprotiv, profesorice McGonagall," rekao je Harry i polako se nasmiješio. "Shvatit ću to kao ogroman kompliment. Ali bi li vam zasmetalo da ponudim alternativno objašnjenje?"
</p></div><div class="paragraph"><p>"Slobodno ponudite."
</p></div><div class="paragraph"><p>"Djeca ne bi trebala biti previše pametnija od svojih roditelja," rekao je Harry. "Ili previše razumnija, možda - moj bi me otac vjerojatno mogao nadmudriti da, znate, zapravo <em>pokušava</em>, umjesto da koristi svoju zrelu inteligenciju prvenstveno kako bi došao do novih razloga zašto da se ne promijeni mišljenje." Harry je zastao. "Previše sam pametan, profesorice. Nemam što za reći normalnoj djeci. Odrasli me pak ne poštuju dovoljno da bi sa mnom zaista razgovarali. A iskreno, čak i da me poštuju, ne bi zvučali tako pametno kao Richard Feynmana, pa bih mogao umjesto razgovora s njima pročitati nešto što je Richard Feynman napisao. <em>Izoliran</em> sam, profesorice McGonagall. Cijeli sam svoj život proveo izoliran. Možda to ima neke od istih učinaka kao bivanje zatvoren u podrum. A ja sam previše inteligentan da bih se ugledao na roditelje na način na koji bi djeca to trebala činiti. Moji me roditelji vole, ali se ne osjećaju dužni odgovoriti na razumne stvari koje kažem, pa se ponekad osjećam kao da su oni djeca - djeca koja <em>neće slušati</em> i koja imaju apsolutni autoritet nad cijelim mojim postojanjem. Trudim se ne biti previše ogorčen zbog toga, ali također pokušavam biti <em>iskren</em> sa sobom, tako da, da, ogorčen sam. Također, imam i problem s kontrolom ljutnje, ali radim na tome. To je sve."
</p></div><div class="paragraph"><p>"<em>To je sve</em>?"
</p></div><div class="paragraph"><p>Harry je odlučno kimnuo. "To je sve. Svakako, profesorice McGonagall, čak i u čarobnjačkoj Britaniji uvijek vrijedi <em>razmotriti</em> normalno objašnjenje?"
</p></div><hr><div class="paragraph"><p>Bilo je to kasnije tijekom dana, dok se sunce spuštalo na ljetnom nebu, a na ulici je bilo sve manje kupaca. Neke su se trgovine već zatvorile; Harry i profesorica McGonagall kupili su njegove udžbenike Krasopisu i Bugačici nešto prije zatvaranja. Uz tek blagu eksploziju kad je Harry odjurio na ključnu riječ "aritmancija" i otkrio da udžbenici za sedmu godinu ne sadrže ništa matematički naprednije od trigonometrije.
</p></div><div class="paragraph"><p>U ovom trenutku, međutim, Harryjevi snovi o lakim istraživačkim ciljevima nisu mu bili ni blizu mislima.
</p></div><div class="paragraph"><p>U ovom trenutku njih dvoje izlazili su iz Ollivanderove trgovine, a Harry je zurio u svoj štapić. Mahao je njime i stvarao raznobojne iskre, koje doista nisu trebale biti dodatni šok nakon svega što je vidio, ali nekako-
</p></div><div class="paragraph"><p><em>Ja mogu</em> <em>raditi magiju.</em>
</p></div><div class="paragraph"><p><em>Ja. Kao, ja osobno. Ja sam čaroban; ja sam čarobnjak.</em>
</p></div><div class="paragraph"><p><em>Osjetio</em> je kako mu magija klizi niz ruku, i u tom je trenutku shvatio da je oduvijek imao to osjetilo, da je bilo tu cijeli njegov život, osjetilo koje nije bilo ni vid ni zvuk ni miris ni okus ni dodir, već samo magija. Kao da imate oči, ali ste ih oduvijek držali zatvorenima, tako da ni ne shvaćate da gledate tamu; a onda se jednog dana oko otvori i ugleda svijet. Šok se razlio kroz njega, dotaknuo dijelove njega, budeći ih, a zatim u nekoliko sekundi usahnuo; ostavljajući samo izvjesno znanje da je sada čarobnjak, i da je oduvijek bio, pa čak i da je, na neki čudan način, to oduvijek znao.
</p></div><div class="paragraph"><p>I-
</p></div><div class="paragraph"><p><em>"Zbilja je pravo čudo što vam je suđen baš ovaj štapić čiji je brat... ama, čiji vam je brat napravio taj ožiljak na čelu."</em>
</p></div><div class="paragraph"><p>To nikako nije <em>mogla</em> biti slučajnost. U toj je trgovini bilo je <em>na</em> <em>tisuće</em> štapića. Pa, u redu, zapravo je to <em>mogla</em> biti slučajnost, bilo je šest milijardi ljudi na svijetu i svaki dan su se događale tisuću-naprema-jedan slučajnosti. Ali Bayesov teorem je implicirao da svaka razumna hipoteza zbog koje je vjerojatnije od tisuću-naprema-jedan da će završiti s bratom štapića Gospodara tame ima prednost nad slučajnošću.
</p></div><div class="paragraph"><p>Profesorica McGonagall jednostavno je rekla <em>kako čudno</em> i zaustavila se na tome, što je Harryja dovelo do šoka zbog silnog, silnog <em>nedostatka znatiželje</em> čarobnjaka i vještica. Nema nijednog <em>zamislivog</em> svijeta u kojem bi Harry samo reagirao s "Hm" i izašao iz trgovine a da nije ni pokušao osmisliti hipotezu o tome što se događa.
</p></div><div class="paragraph"><p>Lijeva mu se ruka podigla i dodirnula njegov ožiljak.
</p></div><div class="paragraph"><p>Što se... <em>zaista</em>...
</p></div><div class="paragraph"><p>"Sada ste punopravni čarobnjak," rekla je profesorica McGonagall. "Čestitam."
</p></div><div class="paragraph"><p>Harry je kimnuo.
</p></div><div class="paragraph"><p>"I što mislite o čarobnjačkom svijetu?" rekla je ona.
</p></div><div class="paragraph"><p>"Čudno je," rekao je Harry. "Trebao bih razmišljati o svemu tome magičnom što sam vidio... svemu što sada znam da je moguće, i svemu što sada znam da je laž, i o svom radu koji mi predstoji da to sve shvatim. Ali me, ipak, ometaju relativne trivijalnosti poput," Harry je stišao glas, "cijele te Dječak-koji-je-preživio stvari". Činilo se da nema nikoga u blizini, ali nije imalo smisla iskušavati sudbinu.
</p></div><div class="paragraph"><p>Profesorica McGonagall je <em>pročistila grlo</em>. "Ma nemojte?"
</p></div><div class="paragraph"><p>Harry je kimnuo. "Da. To je samo ... čudno. Otkriti da ste bili dio te velike priče, tog pothvata savladavanja velikog i strašnog Gospodara tame, a to je već <em>gotovo</em>. Završeno. Potpuno gotovo. Kao da si Frodo Baggins i saznaš da su te roditelji odveli na Kletu goru i dali da ti da baciš Prsten kad si imao godinu dana, a ti se toga ni ne sjećaš. "
</p></div><div class="paragraph"><p>Osmijeh profesorice McGonagall pomalo se ukočio.
</p></div><div class="paragraph"><p>"Znate, da sam netko drugi, bilo tko drugi, vjerojatno bih bio poprilično zabrinut zbog očekivanja koja takav početak postavlja. <em>Bože, Harry, što si učinio otkad si pobijedio Gospodara tame? Imaš vlastitu knjižaru? To je sjajno! Jesi li znao da sam svoje dijete nazvao po tebi?</em> Ali imam određene nade da to neće biti problem." Harry je uzdahnuo. "Ipak... to je skoro dovoljno da poželim da postoje neke neriješene stvari iz tog pothvata, samo da mogu reći da sam stvarno, znate, nekako <em>sudjelovao</em>."
</p></div><div class="paragraph"><p>"O?" rekla je profesorica McGonagall čudnim tonom. "Što ste imali na umu?"
</p></div><div class="paragraph"><p>"Pa, na primjer, spomenuli ste da su moji roditelji izdani. Tko ih je izdao?"
</p></div><div class="paragraph"><p>"Sirius Black," rekla je vještica, gotovo siktajući ime. "On je u Azkabanu. Čarobnjačkom zatvoru."
</p></div><div class="paragraph"><p>"Koliko je vjerojatno da će Sirius Black pobjeći iz zatvora i da ću ga morati pronaći i pobijediti u nekakvom spektakularnom dvoboju, ili možda još bolje staviti veliku nagradu na njegovu glavu i sakriti se u Australiji dok čekam rasplet?"
</p></div><div class="paragraph"><p>Profesorica McGonagall je trepnula. Dvaput. "Nije vjerojatno. Nitko nikada nije pobjegao iz Azkabana i sumnjam da će <em>on</em> biti prvi."
</p></div><div class="paragraph"><p>Harry je bio pomalo skeptičan prema tezi da "<em>nitko nikada</em> nije pobjegao iz Azkabana". Ipak, možda ste uz pomoć magije zapravo i mogli napraviti gotovo 100% savršen zatvor, pogotovo ako ste vi imali štapiće, a oni nisu. Najbolji način da izađete bio bi da uopće ne odete tamo.
</p></div><div class="paragraph"><p>"U redu onda," rekao je Harry. "Zvuči kao da je to sasvim dovršeno." Uzdahnuo je, protrljavši čelo dlanom. "Ili možda Gospodar tame nije <em>zaista</em> umro te noći. Ne sasvim. Njegov duh još opsjeda, šapuće ljudima u noćnim morama koje prokrvljuju do svijeta budnih, tražeći put natrag u zemlje živih za koje se zakleo da će ih uništiti, a sada, u skladu s drevnim proročanstvom, on i ja smo predodređeni za smrtonosan dvoboj u kojem će pobjednik izgubiti, a gubitnik pobijediti..."
</p></div><div class="paragraph"><p>Profesorica McGonagall zavrtjela je glavom, a oči su joj se pojurile naokolo, kao da pretražuje ima li u ulici nekoga tko sluša.
</p></div><div class="paragraph"><p>"<em>Šalim</em> se, profesorice," rekao je Harry, pomalo ozlojeđen. Ma daj, zašto je uvijek sve shvaćala tako ozbiljno-
</p></div><div class="paragraph"><p>Unutar Harryjevog trbuha nešto je polako tonulo.
</p></div><div class="paragraph"><p>Profesorica McGonagall pogledala je Harryja smirenog izraza. Vrlo, <em>vrlo</em> smirenog izraza lica. Zatim je postavljen osmijeh. "Naravno da se šalite, gospodine Potter."
</p></div><div class="paragraph"><p><em>O ne.</em>
</p></div><div class="paragraph"><p>Da je Harry trebao formalizirati neverbalni zaključak koji mu je upravo pao na pamet, izašlo bi nešto poput: 'Ako procijenim vjerojatnost da će profesorica McGonagall učiniti ono što sam upravo vidio kao rezultat pažljive samokontrole, u odnosu na vjerojatnosnu distribuciju svih stvari koje bi <em>prirodno</em> učinila da se loše našalim, onda je ovo ponašanje značajan dokaz da nešto skriva.'
</p></div><div class="paragraph"><p>Ali ono što je Harry zapravo pomislio bilo je, <em>O ne</em>.
</p></div><div class="paragraph"><p>Harry je okrenuo glavu kako bi pretražio ulicu. Ne, nema nikoga u blizini. "<em>Nije</em> mrtav, zar ne," uzdahnuo je Harry.
</p></div><div class="paragraph"><p>"Gospodine Potter-"
</p></div><div class="paragraph"><p>"Gospodar tame je živ. <em>Naravno</em> da je živ. Bio je <em>čin</em> krajnjeg <em>optimizma</em> što sam se uopće <em>ponadao</em> da nije. <em>Mora</em> da me razum izdao, ne mogu <em>zamisliti</em> kako mi je to <em>promaklo</em>. Samo zato što je <em>netko</em> rekao da je njegovo tijelo pronađeno spaljeno do <em>temelja</em>, ne mogu zamisliti zašto sam pomislio da je <em>mrtav</em>. <em>Očito</em> mi je ostalo još mnogo toga za naučiti o pravilnom umijeću <em>pesimizma</em>."
</p></div><div class="paragraph"><p>"Gospodine Potter-"
</p></div><div class="paragraph"><p>"Barem mi recite da nema zapravo i proročanstva..." Profesorica McGonagall mu je još uvijek upućivala onaj blistavi, ukočen osmijeh. "O, <em>mora</em> da me zezate."
</p></div><div class="paragraph"><p>"Gospodine Potter, ne biste trebali izmišljati stvari zato da se zbog njih brinete-"
</p></div><div class="paragraph"><p>"Želite li mi <em>to stvarno</em> reći? Zamislite moju reakciju kasnije, kad saznam da se ipak trebalo brinuti."
</p></div><div class="paragraph"><p>Njezin ukočen osmijeh se pokolebao.
</p></div><div class="paragraph"><p>Harryjeva su ramena klonula. "Imam cijeli svijet magije za proanalizirati. <em>Nemam</em> vremena za ovo."
</p></div><div class="paragraph"><p>Zatim su oboje zašutjeli, dok je čovjek u narančastoj pelerini polako prošao pored njih; oči profesorice McGonagall nenametljivo su ga pratile. Harryjeva usta kretala su se dok si je jako žvakao usnu, a da je netko pomno promatrao primijetio bi kako se pojavljuje malena mrlja krvi.
</p></div><div class="paragraph"><p>Kad se muškarac u narančastoj odori udaljio, Harry je opet progovorio, tiho mrmljajući. "Hoćete li mi sada reći istinu, profesorice McGonagall? I nemojte se truditi pokušavati zanijekati, nisam glup."
</p></div><div class="paragraph"><p>"Imate <em>jedanaest godina</em>, gospodine Potter!" rekla je oštrim šaptom.
</p></div><div class="paragraph"><p>"I stoga sam podčovjek. Oprostite... na samo trenutak sam <em>zaboravio</em>."
</p></div><div class="paragraph"><p>"Ovo su strašne i važne stvari! <em>Tajne</em> su, gospodine Potter! <em>Katastrofa</em> je da vi, još kao dijete, znate čak i ovoliko! Ne smijete <em>nikome</em> reći, razumijete? Apsolutno nikome!"
</p></div><div class="paragraph"><p>Kao što se ponekad znalo dogoditi kad se Harry <em>dovoljno</em> naljutio, krv mu je postala hladna, umjesto vruća, a strašno mračna bistrina spustila mu se na um, iscrtavajući moguće taktike i željeznim realizmom procjenjujući njihove posljedice.
</p></div><div class="paragraph"><p><em>Istakni da imaš pravo znati: Neuspjeh. Jedanaestogodišnja djeca nemaju pravo znati stvari, u McGonagalličinim očima.</em>
</p></div><div class="paragraph"><p><em>Reci da više nećete biti prijatelji: Neuspjeh. Ona ne cijeni dovoljno</em> <em>tvoje prijateljstvo.</em>
</p></div><div class="paragraph"><p><em>Istakni da ćeš biti u opasnosti ako ne znaš: Neuspjeh. Već su napravljeni planovi koji pretpostavljaju tvoje neznanje.</em> Sigurna <em>neugodnost ponovnog promišljanja činit će se daleko neugodnijom od</em> neizvjesne <em>šanse da ti se nešto loše dogodi.</em>
</p></div><div class="paragraph"><p><em>Ni pravednost ni razum neće uspjeti. Moraš ili pronaći nešto što imaš a što ona želi, ili pronaći nešto što možeš učiniti, a čega se ona boji...</em>
</p></div><div class="paragraph"><p>Ah.
</p></div><div class="paragraph"><p>"Dobro onda, profesorice," rekao je Harry tihim, ledenim tonom, "zvuči kao da imam nešto što želite. Možete mi, ako želite, reći istinu, <em>cijelu</em> istinu, a zauzvrat ću čuvati vaše tajne. Ili me možete pokušati držati u neznanju pa me možete iskoristiti kao pijuna, a u tom slučaju vam ništa neću biti dužan."
</p></div><div class="paragraph"><p>McGonagall se kratko zaustavila na ulici. Oči su joj plamtjele, a glas se spustio u čisti siktaj. "Kako se usuđujete!"
</p></div><div class="paragraph"><p>"Kako se <em>usuđujete</em>!" Šapnuo joj je natrag.
</p></div><div class="paragraph"><p>"<em>Ucjenjujete</em> me?"
</p></div><div class="paragraph"><p>Harryjeve su se usne iskrivile. "<em>Nudim</em> vam <em>uslugu</em>. <em>Dajem</em> vam priliku da zaštitite svoju dragocjenu tajnu. Ako odbijete, imat ću <em>sve</em> prirodne motive da se raspitujem negdje drugdje, ne zato da se inatim, već zato što <em>moram znati!</em> Prijeđite preko svoje besmislene ljutnje na <em>dijete</em> za koje mislite da bi vas trebalo poslušati i shvatit ćete da bi to učinila svaka razumna odrasla osoba! <em>Pogledajte to iz moje perspektive! Kako biste se osjećali da ste na mom mjestu VI?</em>"
</p></div><div class="paragraph"><p>Harry je promatrao McGonagall, promatrao njezino grubo disanje. Uvidio je da je sada vrijeme da popusti pritisak, pusti je da se krčka neko vrijeme. "Ne morate se odmah odlučiti," rekao je Harry normalnijim tonom. "Razumjet ću ako želite razmisliti o mojoj <em>ponudi</em>... ali upozorit ću vas na jednu stvar," rekao je Harry, a glas mu je postao hladniji. "Ne pokušavajte tu čaroliju <em>Obliviate</em> na meni. Prije određenog vremena sam razradio signal, i već sam si ga poslao. A ako pronađem taj signal i ne <em>sjećam</em> se da sam ga poslao..." Harry je dopustio da mu se glas znakovito utiša.
</p></div><div class="paragraph"><p>McGonagalličino je lice radilo dok su joj se izrazi mijenjali. "Ja ... nisam ni pomišljala na to da vam obrišem pamćenje, gospodine Potter... ali zašto biste razradili takav signal ako niste znali za-"
</p></div><div class="paragraph"><p>"Palo mi je na pamet dok sam čitao bezjačku znanstveno-fantastičnu knjigu, pa sam si rekao, <em>ah, za svaki slučaj</em>... I ne, neću vam reći signal, nisam glup."
</p></div><div class="paragraph"><p>"Nisam namjeravala pitati," rekla je McGonagall. Činilo se da se preklopila u sebe, i odjednom je izgledala jako stara i jako umorna. "Ovo je bio iscrpljujuć dan, gospodine Potter. Možemo li kupiti kovčeg za vas i poslati vas kući? Imat ću u vas povjerenja da o ovome nećete pričati dok ne stignem razmisliti. Imajte na umu da postoje samo još dvoje ljudi u cijelom svijetu koji znaju za ovu stvar, a to su ravnatelj Albus Dumbledore i profesor Severus Snape."
</p></div><div class="paragraph"><p>Tako. Nove informacije; to je bila mirovna ponuda. Harry je kimnuo u znak prihvaćanja, okrenuo glavu prema naprijed i ponovno počeo hodati, dok mu se krv polako počela opet zagrijavati.
</p></div><div class="paragraph"><p>"Dakle, sad moram pronaći neki način da ubijem besmrtnog crnog maga," rekao je Harry i frustrirano uzdahnuo. "Zaista bih volio da ste mi to rekli <em>prije</em> nego što sam počeo kupovinu."
</p></div><hr><div class="paragraph"><p>Prodavaonica kovčega bila je bogatije opremljena od bilo koje druge trgovine koju je Harry posjetio; zavjese su bile bujne i s finim uzorcima, pod i zidovi od bajcanog i uglačanog drva, a kovčezi su zauzimali počasna mjesta na poliranim platformama od slonovače. Prodavač je bio odjeven u fini ogrtač samo za frtalj ispod onog Luciusa Malfoya i s izuzetnom, dodvoravajućom pristojnošću razgovarao je i s Harryjem i s profesoricom McGonagall.
</p></div><div class="paragraph"><p>Harry je postavio svoja pitanja, a privukao ga je kovčeg od drva teškog izgleda, ne poliranog, već toplog i čvrstog, s isklesanim uzorkom zmaja čuvara čije su se oči pomicale da pogledaju svakoga tko mu se približio. Kovčeg začaran da bude lagan, da se smanji na zapovijed, da iznikne male kandžaste pipke na dnu i otpuzi za svojim vlasnikom. Kovčeg s dvije ladice na svakoj od četiri strane, svaka od kojih je sadržavala odjeljke duboke poput cijelog prtljažnika. Poklopac s četiri brave od kojih bi svaka otkrivala drugačiji prostor unutra. I - ovo je bio bitan dio - ručka na dnu koja je povlačenjem otkrila stubište koje je vodilo dolje u malu, osvijetljenu prostoriju u koju bi, procijenio je Harry, stalo oko dvanaest polica za knjige.
</p></div><div class="paragraph"><p>S prtljagama poput ove, Harry nije znao zašto bi itko želio imati kuću.
</p></div><div class="paragraph"><p>Sto osam zlatnih galeona. To je bila cijena dobroga kovčega, malo korištenog. S otprilike pedeset britanskih funti po galeonu, to je bilo dovoljno za kupnju rabljenog automobila. Bilo bi skuplje od svega ostalog, zajedno, što je Harry ikada u svom životu kupio.
</p></div><div class="paragraph"><p>Devedeset sedam galeona. Toliko je ostalo u vrećici zlata koju je Harryju dopušteno izvaditi iz Gringottsa.
</p></div><div class="paragraph"><p>Profesorica McGonagall na licu imala je ojađen izraz. Nakon dugog dana kupovine nije morala ni pitati Harryja koliko je zlata ostalo u vrećici, nakon što je prodavač naveo cijenu kovčega, što je značilo da je profesorica bila vješta u mentalnoj aritmetici bez olovke i papira. Harry se još jednom podsjetio da <em>znanstveno nepismen</em> nije uopće bila ista stvar kao <em>glup</em>.
</p></div><div class="paragraph"><p>"Žao mi je, mladiću," rekla je profesorica McGonagall. "Ovo je u potpunosti moja pogreška. Ponudila bih da vas odvedem nazad u Gringotts, ali banka je sada zatvorena za sve osim hitnih usluga."
</p></div><div class="paragraph"><p>Harry ju je pogledao, pitajući se...
</p></div><div class="paragraph"><p>"Ah," uzdahnula je profesorica McGonagall, dok se zavrtjela na jednoj peti, "mogli bismo otići, onda."
</p></div><div class="paragraph"><p>...<em>nije</em> se bila potpuno izbezumila kad joj se dijete usudilo usprkositi. Nije bila sretna, ali je <em>razmislila</em> umjesto da bijesno eksplodira. Možda je takva bila samo zato što je tu bio besmrtni Gospodar tame kojeg se trebalo poraziti - da je zato bilo potrebno da bude u dobrim odnosima s Harryjem. Ali većina odraslih ne bi bila sposobna razmišljati čak ni toliko; ne bi uopće razmišljali o <em>budućim posljedicama</em>, da im se netko s nižim statusom odbije pokoriti...
</p></div><div class="paragraph"><p>"Profesorice?" Prozborio je Harry.
</p></div><div class="paragraph"><p>Vještica se okrenula i pogledala ga.
</p></div><div class="paragraph"><p>Harry je duboko udahnuo. Morao je biti malo ljut za ono što je sada želio pokušati, nikako ne bi imao hrabrosti to učiniti da nije. <em>Nije me poslušala</em>, pomislio je u sebi, <em>bio bih uzeo više zlata, ali ona nije htjela slušati...</em> Stavljajući svu svoju pozornost na McGonagallicu i potrebu da ovaj razgovor prođe onako kako želi, progovorio je.
</p></div><div class="paragraph"><p>"Profesorice, mislili ste da će sto galeona biti više nego dovoljno za kovčeg. Zato me niste upozorili prije nego što se njihov broj spustio na devedeset sedam. To je upravo ono što istraživanja pokazuju - to se događa kad ljudi misle da su si ostavili <em>malo</em> prostora za grešku. Nisu dovoljno pesimistični. Da je bilo do mene, bio bih uzeo <em>dvije stotine</em> galeona samo da budem siguran. U tom trezoru bilo je dosta novca, a kasnije sam mogao vratiti bilo što preostalo. Ali mislio sam da mi to nećete dopustiti. Mislio sam da ćete se naljutiti na mene i ako samo pitam. Jesam li bio u krivu?"
</p></div><div class="paragraph"><p>"Pretpostavljam da moram priznati da ste u pravu," rekla je profesorica McGonagall. "Ali mladiću..."
</p></div><div class="paragraph"><p>"Takva vrsta stvari su razlog zašto imam problema s povjerenjem u odrasle." Harry je nekako zadržao glas staloženim. "Zato što se naljute čak i ako ih samo <em>pokušate</em> urazumiti. Za njih je to prkos i drskost i izazov njihovom višem plemenskom statusu. Ako pokušate razgovarati s njima, oni se <em>naljute</em>. Da imam nešto <em>zaista važno</em> za učiniti, ne bih vam mogao vjerovati. Čak i da s dubokom zabrinutošću poslušate sve što vam želim reći - jer to je također dio <em>uloge</em> nekoga tko igra ulogu zabrinutog odraslog - nikada ne biste promijenili svoje postupke, ne biste se zapravo ponašali drugačije zbog bilo čega što ja kažem."
</p></div><div class="paragraph"><p>Prodavač ih je oboje promatrao s neskrivenom fascinacijom.
</p></div><div class="paragraph"><p>"Shvaćam vašu perspektivu," rekla je profesorica McGonagall nakon nekog vremena. "Ako vam se ponekad činim previše strogom, imajte na umu da sam predstojnica doma Gryffindora vrijeme već, imam takav osjećaj, nekoliko tisuća godina."
</p></div><div class="paragraph"><p>Harry je kimnuo i nastavio. "Dakle - pretpostavimo da sam imao način za izvaditi više galeona iz svog trezora, <em>bez</em> da se vratimo u Gringotts, ali je to uključivalo moje kršenje uloge poslušnog djeteta. Bih li vam mogao reći za njega, iako biste morali izići uloge profesorice McGonagall kako biste ga iskoristili?"
</p></div><div class="paragraph"><p>"<em>Što?</em>" Rekla je profesorica McGonagall.
</p></div><div class="paragraph"><p>"Drugim riječima, da sam mogao učiniti da se danas dogodilo drugačije, tako da <em>nismo</em> uzeli premalo novca sa sobom, bi li to bilo u redu iako bi to, gledajući unatrag, uključivalo dijete koje je neposlušno prema odraslom?"
</p></div><div class="paragraph"><p>"Mislim... da da..." rekla je vještica, izgledajući poprilično zbunjeno.
</p></div><div class="paragraph"><p>Harry je izvadio torbu od mokijeve kože i rekao: "Jedanaest galeona iz mog obiteljskog trezora."
</p></div><div class="paragraph"><p>A u Harryjevoj ruci se stvorilo zlato.
</p></div><div class="paragraph"><p>Na trenutak su se usta profesorice McGonagall razjapila, zatim joj se vilica zatvorila i oči suzile, a vještica je zarežala: "<em>Odakle</em> vam-"
</p></div><div class="paragraph"><p>"Iz mog obiteljskog trezora, kao što sam rekao."
</p></div><div class="paragraph"><p>"<em>Kako?</em>"
</p></div><div class="paragraph"><p>"Magija."
</p></div><div class="paragraph"><p>"To nije odgovor!" odbrusila je profesorica McGonagall, a zatim stala, žmireći.
</p></div><div class="paragraph"><p>"Ne, nije, zar ne? <em>Trebao</em> bih tvrditi da je to zato što sam eksperimentalno otkrio prave tajne načina funkcioniranja torbe i da zapravo može dobaviti objekte s bilo kojeg mjesta, ne samo iznutra, ako ih na točan način zatražite. Ali zapravo je to od onda kad sam upao u onu hrpu zlata i gurnuo si nešto galeona u džep. Svatko tko razumije pesimizam zna da je novac nešto što bi vam moglo zatrebati brzo i bez puno upozorenja. Pa jeste li sada ljuti na mene zbog prkošenja vašem autoritetu? Ili vam je drago što smo uspjeli u našoj važnoj misiji?"
</p></div><div class="paragraph"><p>Prodavačeve su oči bile široke poput tanjura.
</p></div><div class="paragraph"><p>A visoka vještica stajala je ondje, šuteći.
</p></div><div class="paragraph"><p>"Disciplina se <em>mora</em> provoditi u Hogwartsu," rekla je nakon gotovo cijele minute. "Zbog <em>svih</em> učenika. A to <em>mora</em> uključivati ljubaznost i poslušnost prema <em>svim</em> profesorima."
</p></div><div class="paragraph"><p>"Razumijem, profesorice McGonagall."
</p></div><div class="paragraph"><p>"Dobro. Kupimo sada taj kovčeg i hajdemo kući."
</p></div><div class="paragraph"><p>Harry je osjetio poriv da povrati, ili zaklica, ili se onesvijesti, ili <em>tako nešto</em>. To je bio prvi put da je njegovo pažljivo razmišljanje <em>djelovalo na</em> <em>nekoga</em>. Možda zato što je to bio i prvi put da je imao nešto zaista ozbiljno što je odrasloj osobi bilo potrebno od njega, ali ipak-
</p></div><div class="paragraph"><p>Minerva McGonagall, +1 bod.
</p></div><div class="paragraph"><p>Harry se naklonio i dao vrećicu zlata i dodatnih jedanaest galeona u McGonagalličine ruke. "Hvala vam puno, profesorice. Možete li vi dovršiti kupovinu? Moram posjetiti toalet."
</p></div><div class="paragraph"><p>Prodavač, još jednom dodvoravajuće uslužan, pokazao je prema vratima sa zlatnom ručkom. Kad se Harry počeo udaljavati, začuo je prodavačev uslužan glas: "Smijem li upitati tko je to, Madame McGonagall? Pretpostavljam da je Slytherin - možda treća godina? - i iz ugledne obitelji, ali nisam ga prepoznao-"
</p></div><div class="paragraph"><p>Zalupavanje vrata toaleta prekinulo je njegove riječi, a nakon što je Harry identificirao bravu i pritisnuo je, zgrabio je čarobni samo-čisteći ručnik i drhtavim rukama obrisao vlagu s čela. Harryjevo cijelo tijelo bilo je obloženo znojem koji je sasvim natopio njegovu bezjačku odjeću, iako se to barem nije vidjelo kroz njegovu pelerinu.
</p></div><hr><div class="paragraph"><p>Sunce je zalazilo i doista je bilo vrlo kasno kad su opet stajali u dvorištu Šupljeg kotlića, tihog sučelja posutog lišćem između Zakutne ulice čarobnjačke Britanije i čitavog svijeta bezjaka. (To je bilo jedno <em>užasno</em> razdvojeno gospodarstvo...) Harry je trebao otići do telefonske govornice i nazvati oca, kad već dođe na drugu stranu. Izgleda da se nije trebao brinuti oko ukradene prtljage. Njegov je kovčeg imao status značajnog čarobnog predmeta, nečega što većina bezjaka ne bi primijetila; to je bio dio onoga što ste mogli dobiti u čarobnjačkom svijetu, ako ste bili spremni platiti cijenu rabljenog automobila.
</p></div><div class="paragraph"><p>"Dakle, ovdje se rastajemo, na neko vrijeme," rekla je profesorica McGonagall. U čudu je protresla glavom. "Ovo je bio najčudniji dan u mom životu već... mnogo godina. Od dana kad sam saznala da je dijete pobijedilo Znate-već-koga. Pitam se sada, gledajući unatrag, je li to bio posljednji razuman dan ovoga svijeta."
</p></div><div class="paragraph"><p>Ah, kao da se ona imala na što požaliti. <em>Misliš da je tvoj dan bio nadrealan? Probaj proživjeti moj.</em>
</p></div><div class="paragraph"><p>"Danas ste me jako impresionirali," rekao joj je Harry. "Trebao sam se prisjetiti naglas vam udijeliti komplimente, bio sam vam dodjeljivao bodove u glavi i sve to."
</p></div><div class="paragraph"><p>"Hvala vam, gospodine Potter," rekla je profesorica McGonagall. "Da ste već bili svrstani u neki dom, bila bih vam oduzela toliko bodova da bi i vaši unuci još uvijek gubili Međudomski kup."
</p></div><div class="paragraph"><p>"Hvala <em>vama</em>, profesorice." Vjerojatno je prerano da je nazove Minnie.
</p></div><div class="paragraph"><p>Ova žena je bila možda najrazumnija odrasla osoba koju je Harry ikada upoznao, unatoč njezinom nedostatku znanstvenog znanja. Harry je čak razmatrao opciju da joj ponudi mjesto broj dva u bilo kojoj skupini koju bi osnovao za borbu protiv Gospodara tame, iako nije bio dovoljno blesav da to izgovori naglas. <em>Koje bi ime bilo dobro za njih ...? Odnositelji Smrtonoša?</em>
</p></div><div class="paragraph"><p>"Vidimo se uskoro, kad škola počne," rekla je profesorica McGonagall. "I, gospodine Potter, što se tiče vašeg štapića-"
</p></div><div class="paragraph"><p>"Znam što ćete pitati," rekao je Harry. Izvadio je svoj dragocjeni štapić i s dubokim probodom unutarnje boli preokrenuo ga u ruci pružajući joj ručku. "Uzmite ga. Nisam ništa planirao učiniti, niti jednu jedinu stvar, ali ne želim da imate noćne more o tome kako ću si raznijeti kuću."
</p></div><div class="paragraph"><p>Profesorica McGonagall brzo je odmahnula glavom. "O ne, gospodine Potter! To se ne radi. Htjela sam vas samo upozoriti da svoj štapić ne <em>koristite</em> kod kuće, budući da Ministarstvo može otkriti maloljetničku magiju i zabranjeno ju je izvoditi bez nadzora."
</p></div><div class="paragraph"><p>"Ah," rekao je Harry. "To zvuči kao vrlo razumno pravilo. Drago mi je vidjeti da čarobnjački svijet takve stvari shvaća ozbiljno."
</p></div><div class="paragraph"><p>Profesorica McGonagall zagledala se u njega. "Stvarno to mislite."
</p></div><div class="paragraph"><p>"Da," rekao je Harry. "Shvaćam. Magija je opasna, a pravila postoje iz dobrih razloga. Određene druge stvari su također opasne. I to shvaćam. Zapamtite da nisam glup."
</p></div><div class="paragraph"><p>"Malo je vjerojatno da ću to ikada zaboraviti. Hvala ti, Harry, sada se osjećam bolje što sam ti povjerila određene stvari. Zbogom, zasad."
</p></div><div class="paragraph"><p>Harry se okrenuo da ode, u Šuplji kotlić, i van prema svijetu bezjaka.
</p></div><div class="paragraph"><p>Kad je rukom dohvatio kvaku stražnjih vrata, začuo je posljednji šapat iza sebe.
</p></div><div class="paragraph"><p>"Hermiona Granger."
</p></div><div class="paragraph"><p>"Što?" Rekao je Harry, još uvijek s rukom na vratima.
</p></div><div class="paragraph"><p>"Potraži djevojčicu prve godine po imenu Hermiona Granger u vlaku za Hogwarts."
</p></div><div class="paragraph"><p>"Tko je ona?"
</p></div><div class="paragraph"><p>Nije bilo odgovora, a kad se Harry okrenuo, profesorice McGonagall više nije bilo.
</p></div><hr><div class="paragraph"><p><em>Kasnije:</em>
</p></div><div class="paragraph"><p>Ravnatelj Albus Dumbledore nagnuo se naprijed preko svog stola. Njegove svjetlucave oči zurile su u Minervu. "Dakle, draga moja, kakav ti je dojam ostavio Harry?"
</p></div><div class="paragraph"><p>Minerva je otvorila usta. Zatim je zatvorila usta. Zatim je ponovno otvorila usta. Nikakve riječi nisu izašle.
</p></div><div class="paragraph"><p>"Shvaćam," rekao je Albus ozbiljno. "Hvala na izvještaju, Minerva. Možeš ići."
</p></div>

</div>


<div id="nav-bottom">
    <div id="help-with-errors">Primijetili ste pogrešku? Označite je i kliknite na "Pogreška?" — hvala! :) (Ova funckionalnost je dostupna samo na <em>desktop</em> verziji stranice.)</div>
<form action="" method="GET" id="nav-form-top" target="_top"><div class="nav-prev"><a href="/chapters/5.html">&laquo; Prethodno</a></div><div class="nav-dropdown"><select name="chapter" class="nav-select"><option value="/chapters/1.html">Poglavlje 1. Dan vrlo niske vjerojatnosti</option><option value="/chapters/2.html">Poglavlje 2. Sve u što vjerujem je pogrešno</option><option value="/chapters/3.html">Poglavlje 3. Uspoređivanje stvarnosti s njezinim alternativama</option><option value="/chapters/4.html">Poglavlje 4. Hipoteza efikasnog tržišta</option><option value="/chapters/5.html">Poglavlje 5. Osnovna atribucijska pogreška</option><option value="/chapters/6.html" selected>Poglavlje 6. Zabluda o planiranju</option><option value="/chapters/7.html">Poglavlje 7. Recipročnost</option></select></div><div class="nav-next"><a href="/chapters/7.html">Sljedeće &raquo;</a></div> </form>
</div>
</div>
</div>
</div>

<div>
<div>
<div style="display:none" id="dialog-message"></div>
<div style="display:none" id="dialog-form" title="Prijavite pogrešku">
  <p class="validateTips">Sva polja su opcionalna. Hvala vam puno!</p>

  <form name="pogreska"
      id="pogreskaform"
        action="https://formspree.io/f/mwkyndqp"
        method="POST"
        >
      <input type="hidden" name="fulltext" id="fulltext" value="">
      <input type="hidden" name="translation" id="translation" value="">
      <input type="hidden" name="page" id="page" value="index">
      <table width="100%">
      <tr>
          <td colspan="2"><label for="problem">Što je krivo:</label></td>
      </tr>
      <tr>
          <td width="100%" colspan="2">
              <textarea rows="3" style="width: 100%" name="problem" id="problem" class="text ui-widget-content ui-corner-all"></textarea>
          </td>
      </tr>
      <tr>
        <td><label for="email">Vaš email:</label></td>
        <td><input type="text" name="email" id="email" value="" class="text ui-widget-content ui-corner-all"></td>
      </tr>
      <tr>
        <td><label for="name">Ime:<label></td>
        <td><input type="text" name="name" id="name" value="" class="text ui-widget-content ui-corner-all"></td>
      </tr>
      </table>

      <!-- Allow form submission with keyboard without duplicating the dialog button -->
      <input type="submit" tabindex="-1" style="position:absolute; top:-1000px">
  </form>
</div>
<button id="report_error_button">Pogreška?</button>
</div>
</div>
</div>
</div>
<div id="footer">
<div id="footer-text">
Zadnje ažurirano: 2022-11-02 22:58:06.
</div>

</div>
</div>
</div>
</div>



</body>
</html>
